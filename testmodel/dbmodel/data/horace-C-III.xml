<?xml version="1.0" encoding="utf-8"?>
<TEI.2><text><body><div1 identifier="qhf-carmina-III" author="Q. Horatius Flaccus" title="Carmina" language="la" type="Book" n="3" org="uniform" sample="complete">
<div2 type="Poem" n="1" met="Alcaic Strophe" org="uniform" sample="complete">
<lg org="uniform" sample="complete"><l>Odi profanum volgus et arceo.</l>
<l>favete linguis: carmina non prius</l>
<l>audita Musarum sacerdos</l>
<l>virginibus puerisque canto.</l></lg>
<lg org="uniform" sample="complete"><l>regum timendorum in proprios greges,</l>
<l>reges in ipsos imperium est Iovis,</l>
<l>clari Giganteo triumpho,</l>
<l>cuncta supercilio moventis.</l></lg>
<lg org="uniform" sample="complete"><l>est ut viro vir latius ordinet</l>
<l>arbusta sulcis, hic generosior</l>
<l>descendat in campum petitor,</l>
<l>moribus hic meliorque fama</l></lg>
<lg org="uniform" sample="complete"><l>contendat, illi turba clientium</l>
<l>sit maior: aequa lege Necessitas</l>
<l>sortitur insignis et imos,</l>
<l>omne capax movet urna nomen.</l></lg>
<lg org="uniform" sample="complete"><l>destrictus ensis cui super inpia</l>
<l>cervice pendet, non Siculae dapes</l>
<l>dulcem elaborabunt saporem,</l>
<l>non avium citharaeque cantus</l></lg>
<lg org="uniform" sample="complete"><l>somnum reducent: somnus agrestium</l>
<l>lenis virorum non humilis domos</l>
<l>fastidit umbrosamque ripam,</l>
<l>non Zephyris agitata Tempe.</l></lg>
<lg org="uniform" sample="complete"><l>desiderantem quod satis est neque</l>
<l>tumultuosum sollicitat mare</l>
<l>nec saevus Arcturi cadentis</l>
<l>impetus aut orientis Haedi,</l></lg>
<lg org="uniform" sample="complete"><l>non verberatae grandine vineae</l>
<l>fundusque mendax arbore nunc aquas</l>
<l>culpante, nunc torrentia agros</l>
<l>sidera, nunc hiemes iniquas.</l></lg>
<lg org="uniform" sample="complete"><l>contracta pisces aequora sentiunt</l>
<l>iactis in altum molibus: huc frequens</l>
<l>caementa demittit redemptor</l>
<l>cum famulis dominusque terrae</l></lg>
<lg org="uniform" sample="complete"><l>fastidiosus: sed Timor et Minae</l>
<l>scandunt eodem, quo dominus, neque</l>
<l>decedit aerata triremi et</l>
<l>post equitem sedet atra Cura.</l></lg>
<lg org="uniform" sample="complete"><l>quodsi dolentem nec Phrygius lapis</l>
<l>nec purpurarum sidere clarior</l>
<l>delenit usus nec Falerna</l>
<l>vitis Achaemeniumque costum,</l></lg>
<lg org="uniform" sample="complete"><l>cur invidendis postibus et novo</l>
<l>sublime ritu moliar atrium?</l>
<l>cur valle permutem Sabina</l>
<l>divitias operosiores?</l></lg></div2>
<div2 type="Poem" n="2" met="Alcaic Strophex" org="uniform" sample="complete">
<lg org="uniform" sample="complete"><l>Angustam amice pauperiem pati</l>
<l>robustus acri militia puer</l>
<l>condiscat et Parthos ferocis</l>
<l>vexet eques metuendus hasta</l></lg>
<lg org="uniform" sample="complete"><l>vitamque sub divo et trepidis agat</l>
<l>in rebus. illum ex moenibus hosticis</l>
<l>matrona bellantis tyranni</l>
<l>prospiciens et adulta virgo</l></lg>
<lg org="uniform" sample="complete"><l>suspiret “eheu, ne rudis agminum</l>
<l>sponsus lacessat regius asperum</l>
<l>tactu leonem, quem cruenta</l>
<l>per medias rapit ira caedes.”</l></lg>
<lg org="uniform" sample="complete"><l>dulce et decorum est pro patria mori:</l>
<l>mors et fugacem persequitur virum</l>
<l>nec parcit inbellis iuventae</l>
<l>poplitibus timidoque tergo.</l></lg>
<lg org="uniform" sample="complete"><l>Virtus, repulsae nescia sordidae,</l>
<l>intaminatis fulget honoribus</l>
<l>nec sumit aut ponit securis</l>
<l>arbitrio popularis aurae.</l></lg>
<lg org="uniform" sample="complete"><l>Virtus, recludens inmeritis mori</l>
<l>caelum, negata temptat iter via</l>
<l>coetusque volgaris et udam</l>
<l>spernit humum fugiente penna.</l></lg>
<lg org="uniform" sample="complete"><l>est et fideli tuta silentio</l>
<l>merces: vetabo, qui Cereris sacrum</l>
<l>volgarit arcanae, sub isdem</l>
<l>sit trabibus fragilemque mecum</l></lg>
<lg org="uniform" sample="complete"><l>solvat phaselon; saepe Diespiter</l>
<l>neglectus incesto addidit integrum,</l>
<l>raro antecedentem scelestum</l>
<l>deseruit pede Poena claudo.</l></lg></div2>
<div2 type="Poem" n="3" met="Alcaic Strophe" org="uniform" sample="complete">
<lg org="uniform" sample="complete"><l>Iustum et tenacem propositi virum</l>
<l>non civium ardor prava iubentium,</l>
<l>non voltus instantis tyranni</l>
<l>mente quatit solida neque Auster,</l></lg>
<lg org="uniform" sample="complete"><l>dux inquieti turbidus Hadriae,</l>
<l>nec fulminantis magna manus Iovis:</l>
<l>si fractus inlabatur orbis,</l>
<l>inpavidum ferient ruinae.</l></lg>
<lg org="uniform" sample="complete"><l>hac arte Pollux et vagus Hercules</l>
<l>enisus arcis attigit igneas,</l>
<l>quos inter Augustus recumbens</l>
<l>purpureo bibet ore nectar,</l></lg>
<lg org="uniform" sample="complete"><l>hac te merentem, Bacche pater, tuae</l>
<l>vexere tigres indocili iugum</l>
<l>collo trahentes, hac Quirinus</l>
<l>Martis equis Acheronta fugit,</l></lg>
<lg org="uniform" sample="complete"><l>gratum elocuta consiliantibus</l>
<l>Iunone divis: “Ilion, Ilion</l>
<l>fatalis incestusque iudex</l>
<l>et mulier peregrina vertit</l></lg>
<lg org="uniform" sample="complete"><l>in pulverem  ex quo destituit deos</l>
<l>mercede pacta Laomedon, mihi</l>
<l>castaeque damnatum Minervae</l>
<l>cum populo et duce fraudulento.</l></lg>
<lg org="uniform" sample="complete"><l>iam nec Lacaenae splendet adulterae</l>
<l>famosus hospes nec Priami domus</l>
<l>periura pugnacis Achivos</l>
<l>Hectoreis opibus refringit</l></lg>
<lg org="uniform" sample="complete"><l>nostrisque ductum seditionibus</l>
<l>bellum resedit; protinus et gravis</l>
<l>iras et invisum nepotem,</l>
<l>Troica quem peperit sacerdos,</l></lg>
<lg org="uniform" sample="complete"><l>Marti redonabo; illum ego lucidas</l>
<l>inire sedes, discere nectaris</l>
<l>sucos et adscribi quietis</l>
<l>ordinibus patiar deorum.</l></lg>
<lg org="uniform" sample="complete"><l>dum longus inter saeviat Ilion</l>
<l>Romamque pontus, qualibet exsules</l>
<l>in parte regnanto beati;</l>
<l>dum Priami Paridisque busto</l></lg>
<lg org="uniform" sample="complete"><l>insultet armentum et catulos ferae</l>
<l>celent inultae, stet Capitolium</l>
<l>fulgens triumphatisque possit</l>
<l>Roma ferox dare iura Medis.</l></lg>
<lg org="uniform" sample="complete"><l>horrenda late nomen in ultimas</l>
<l>extendat oras, qua medius liquor</l>
<l>secernit Europen ab Afro,</l>
<l>qua tumidus rigat arva Nilus.</l></lg>
<lg org="uniform" sample="complete"><l>aurum inrepertum et sic melius situm,</l>
<l>cum terra celat, spernere fortior</l>
<l>quam cogere humanos in usus</l>
<l>omne sacrum rapiente dextra,</l></lg>
<lg org="uniform" sample="complete"><l>quicumque mundo terminus obstitit</l>
<l>hunc tanget armis, visere gestiens,</l>
<l>qua parte debacchentur ignes,</l>
<l>qua nebulae pluviique rores.</l></lg>
<lg org="uniform" sample="complete"><l>sed bellicosis fata Quiritibus</l>
<l>hac lege dico, ne nimium pii</l>
<l>rebusque fidentes avitae</l>
<l>tecta velint reparare Troiae.</l></lg>
<lg org="uniform" sample="complete"><l>Troiae renascens alite lugubri</l>
<l>fortuna tristi clade iterabitur</l>
<l>ducente victrices catervas</l>
<l>coniuge me Iovis et sorore.</l></lg>
<lg org="uniform" sample="complete"><l>ter si resurgat murus aeneus</l>
<l>auctore Phoebo, ter pereat meis</l>
<l>excisus Argivis, ter uxor</l>
<l>capta virum puerosque ploret”</l></lg>
<lg org="uniform" sample="complete"><l>non hoc iocosae conveniet lyrae —</l>
<l>quo, Musa, tendis? desine pervicax</l>
<l>referre sermones deorum et</l>
<l>magna modis tenuare parvis.</l></lg></div2>
<div2 type="Poem" n="4" met="Alcaic Strophe" org="uniform" sample="complete">
<lg org="uniform" sample="complete"><l>Descende caelo et dic age tibia</l>
<l>regina longum Calliope melos,</l>
<l>seu voce nunc mavis acuta</l>
<l>seu fidibus citharave Phoebi.</l></lg>
<lg org="uniform" sample="complete"><l>auditis? an me ludit amabilis</l>
<l>insania?  audire et videor pios</l>
<l>errare per lucos, amoenae</l>
<l>quos et aquae subeunt et aurae.</l></lg>
<lg org="uniform" sample="complete"><l>me fabulosae Volture in Apulo</l>
<l>nutricis extra limina Pulliae</l>
<l>ludo fatigatumque somno</l>
<l>fronde nova puerum palumbes</l></lg>
<lg org="uniform" sample="complete"><l>texere, mirum quod foret omnibus</l>
<l>quicumque celsae nidum Aceruntiae</l>
<l>saltusque Bantinos et arvum</l>
<l>pingue tenent humilis Forenti,</l></lg>
<lg org="uniform" sample="complete"><l>ut tuto ab atris corpore viperis</l>
<l>dormirem et ursis, ut premerer sacra</l>
<l>lauroque conlataque myrto</l>
<l>non sine dis animosus infans.</l></lg>
<lg org="uniform" sample="complete"><l>vester, Camenae, vester in arduos</l>
<l>tollor Sabinos, seu mihi frigidum</l>
<l>Praeneste seu Tibur supinum</l>
<l>seu liquidae placuere Baiae.</l></lg>
<lg org="uniform" sample="complete"><l>vestris amicum fontibus et choris</l>
<l>non me Philippis versa acies retro,</l>
<l>devota non extinxit arbor</l>
<l>nec Sicula Palinurus unda.</l></lg>
<lg org="uniform" sample="complete"><l>utcumque mecum vos eritis, libens</l>
<l>insanientem navita Bosporum</l>
<l>temptabo et urentis harenas</l>
<l>litoris Assyrii viator,</l></lg>
<lg org="uniform" sample="complete"><l>visam Britannos hospitibus feros</l>
<l>et laetum equino sanguine Concanum,</l>
<l>visam pharetratos Gelonos</l>
<l>et Scythicum inviolatus amnem.</l></lg>
<lg org="uniform" sample="complete"><l>vos Caesarem altum, militia simul</l>
<l>fessas cohortes abdidit oppidis,</l>
<l>finire quaerentem labores</l>
<l>Pierio recreatis antro.</l></lg>
<lg org="uniform" sample="complete"><l>vos lene consilium et datis et dato</l>
<l>gaudetis, almae. scimus, ut inpios</l>
<l>Titanas immanemque turbam</l>
<l>fulmine sustulerit caduco</l></lg>
<lg org="uniform" sample="complete"><l>qui terram inertem, qui mare temperat</l>
<l>ventosum et urbis regnaque tristia</l>
<l>divosque mortalisque turmas</l>
<l>imperio regit unus aequo.</l></lg>
<lg org="uniform" sample="complete"><l>magnum illa terrorem intulerat Iovi</l>
<l>fidens iuventus horrida bracchiis</l>
<l>fratresque tendentes opaco</l>
<l>Pelion inposuisse Olympo.</l></lg>
<lg org="uniform" sample="complete"><l>sed quid Typhoeus et validus Mimas</l>
<l>aut quid minaci Porphyrion statu,</l>
<l>quid Rhoetus evolsisque truncis</l>
<l>Enceladus iaculator audax</l></lg>
<lg org="uniform" sample="complete"><l>contra sonantem Palladis aegida</l>
<l>possent ruentes? hinc avidus stetit</l>
<l>Volcanus, hinc matrona Iuno et</l>
<l>numquam umeris positurus arcum</l></lg>
<lg org="uniform" sample="complete"><l>qui rore puro Castaliae lavit</l>
<l>crinis solutos, qui Lyciae tenet</l>
<l>dumeta natalemque silvam</l>
<l>Delius et Patareus Apollo.</l></lg>
<lg org="uniform" sample="complete"><l>vis consili expers mole ruit sua,</l>
<l>vim temperatam di quoque provehunt</l>
<l>in maius; idem odere viris</l>
<l>omne nefas animo moventis.</l></lg>
<lg org="uniform" sample="complete"><l>testis mearum centimanus Gyas</l>
<l>sententiarum, notus et integrae</l>
<l>temptator Orion Dianae</l>
<l>virginea domitus sagitta.</l></lg>
<lg org="uniform" sample="complete"><l>iniecta monstris Terra dolet suis</l>
<l>maeretque partus fulmine luridum</l>
<l>missos ad Orcum; nec peredit</l>
<l>inpositam celer ignis Aetnen</l></lg>
<lg org="uniform" sample="complete"><l>incontinentis nec Tityi iecur</l>
<l>reliquit ales, nequitiae additus</l>
<l>custos; amatorem trecentae</l>
<l>Pirithoum cohibent catenae.</l></lg></div2>
<div2 type="Poem" n="5" met="Alcaic Strophe" org="uniform" sample="complete">
<lg org="uniform" sample="complete"><l>Caelo tonantem credidimus Iovem</l>
<l>regnare; praesens divus habebitur</l>
<l>Augustus adiectis Britannis</l>
<l>imperio gravibusque Persis.</l></lg>
<lg org="uniform" sample="complete"><l>milesne Crassi coniuge barbara</l>
<l>turpis maritus vixit et hostium,</l>
<l>pro curia inversique mores!</l>
<l>consenuit socerorum in armis</l></lg>
<lg org="uniform" sample="complete"><l>sub rege Medo Marsus et Apulus,</l>
<l>anciliorum et nominis et togae</l>
<l>oblitus aeternaeque Vestae,</l>
<l>incolumi Iove et urbe Roma?</l></lg>
<lg org="uniform" sample="complete"><l>hoc caverat mens provida Reguli</l>
<l>dissentientis condicionibus</l>
<l>foedis et exemplo trahentis</l>
<l>perniciem veniens in aevum,</l></lg>
<lg org="uniform" sample="complete"><l>si non periret inmiserabilis</l>
<l>captiva pubes. “signa ego Punicis</l>
<l>adfixa delubris et arma</l>
<l>militibus sine caede” dixit</l></lg>
<lg org="uniform" sample="complete"><l>“derepta vidi, vidi ego civium</l>
<l>retorta tergo bracchia libero</l>
<l>portasque non clausas et arva</l>
<l>Marte coli populata nostro.</l></lg>
<lg org="uniform" sample="complete"><l>auro repensus scilicet acrior</l>
<l>miles redibit: flagitio additis</l>
<l>damnum; neque amissos colores</l>
<l>lana refert medicata fuco</l></lg>
<lg org="uniform" sample="complete"><l>nec vera virtus, cum semel excidit,</l>
<l>curat reponi deterioribus.</l>
<l>si pugnat extricata densis</l>
<l>cerva plagis, erit ille fortis</l></lg>
<lg org="uniform" sample="complete"><l>qui perfidis se credidit hostibus</l>
<l>et Marte Poenos proteret altero;</l>
<l>qui lora restrictis lacertis</l>
<l>sensit iners timuitque mortem,</l></lg>
<lg org="uniform" sample="complete"><l>hic, unde vitam sumeret inscius,</l>
<l>pacem duello miscuit. o pudor!</l>
<l>o magna Carthago, probrosis</l>
<l>altior Italiae ruinis!”</l></lg>
<lg org="uniform" sample="complete"><l>fertur pudicae coniugis osculum</l>
<l>parvosque natos ut capitis minor</l>
<l>ab se removisse et virilem</l>
<l>torvus humi posuisse voltum,</l></lg>
<lg org="uniform" sample="complete"><l>donec labantis consilio patres</l>
<l>firmaret auctor numquam alias dato</l>
<l>interque maerentis amicos</l>
<l>egregius properaret exul.</l></lg>
<lg org="uniform" sample="complete"><l>atqui sciebat, quae sibi barbarus</l>
<l>tortor pararet: non aliter tamen</l>
<l>dimovit obstantis propinquos</l>
<l>et populum reditus morantem</l></lg>
<lg org="uniform" sample="complete"><l>quam si clientum longa negotia</l>
<l>diiudicata lite relinqueret</l>
<l>tendens Venafranos in agros</l>
<l>aut Lacedaemonium Tarentum.</l></lg></div2>
<div2 type="Poem" n="6" met="Alcaic Strophe" org="uniform" sample="complete">
<lg org="uniform" sample="complete"><l>Delicta maiorum inmeritus lues,</l>
<l>Romane, donec templa refeceris</l>
<l>aedisque labentis deorum et</l>
<l>foeda nigro simulacra fumo.</l></lg>
<lg org="uniform" sample="complete"><l>dis te minorem quod geris, imperas:</l>
<l>hinc omne principium, huc refer exitum:</l>
<l>di multa neglecti dederunt</l>
<l>Hesperiae mala luctuosae.</l></lg>
<lg org="uniform" sample="complete"><l>iam bis Monaeses et Pacori manus</l>
<l>inauspicatos contudit impetus</l>
<l>nostros et adiecisse praedam</l>
<l>torquibus exiguis renidet.</l></lg>
<lg org="uniform" sample="complete"><l>paene occupatam seditionibus</l>
<l>delevit urbem Dacus et Aethiops,</l>
<l>hic classe formidatus, ille</l>
<l>missilibus melior sagittis.</l></lg>
<lg org="uniform" sample="complete"><l>fecunda culpae saecula nuptias</l>
<l>primum inquinavere et genus et domos:</l>
<l>hoc fonte derivata clades</l>
<l>in patriam populumque fluxit.</l></lg>
<lg org="uniform" sample="complete"><l>motus doceri gaudet Ionicos</l>
<l>matura virgo et fingitur artibus</l>
<l>iam nunc et incestos amores</l>
<l>de tenero meditatur ungui.</l></lg>
<lg org="uniform" sample="complete"><l>mox iuniores quaerit adulteros</l>
<l>inter mariti vina neque eligit</l>
<l>cui donet inpermissa raptim</l>
<l>gaudia luminibus remotis,</l></lg>
<lg org="uniform" sample="complete"><l>sed iussa coram non sine conscio</l>
<l>surgit marito, seu vocat institor</l>
<l>seu navis Hispanae magister,</l>
<l>dedecorum pretiosus emptor.</l></lg>
<lg org="uniform" sample="complete"><l>non his iuventus orta parentibus</l>
<l>infecit aequor sanguine Punico</l>
<l>Pyrrhumque et ingentem cecidit</l>
<l>Antiochum Hannibalemque dirum,</l></lg>
<lg org="uniform" sample="complete"><l>sed rusticorum mascula militum</l>
<l>proles, Sabellis docta ligonibus</l>
<l>versare glaebas et severae</l>
<l>matris ad arbitrium recisos</l></lg>
<lg org="uniform" sample="complete"><l>portare fustis, sol ubi montium</l>
<l>mutaret umbras et iuga demeret</l>
<l>bubus fatigatis amicum</l>
<l>tempus agens abeunte curru.</l></lg>
<lg org="uniform" sample="complete"><l>damnosa quid non inminuit dies?</l>
<l>aetas parentum, peior avis, tulit</l>
<l>nos nequiores, mox daturos</l>
<l>progeniem vitiosiorem.</l></lg></div2>
<div2 type="Poem" n="7" met="Fourth Asclepiadean" org="uniform" sample="complete">
<lg org="uniform" sample="complete"><l>Quid fles, Asterie, quem tibi, candidi</l>
<l>primo restituent vere Favonii</l>
<l>Thyna merce beatum,</l>
<l>constantis iuvenem fide</l></lg>
<lg org="uniform" sample="complete"><l>Gygen? ille Notis actus ad Oricum</l>
<l>post insana Caprae sidera frigidas</l>
<l>noctis non sine multis</l>
<l>insomnis lacrimis agit.</l></lg>
<lg org="uniform" sample="complete"><l>atqui sollicitae nuntius hospitae,</l>
<l>suspirare Chloen et miseram tuis</l>
<l>dicens ignibus uri,</l>
<l>temptat mille vafer modis:</l></lg>
<lg org="uniform" sample="complete"><l>ut Proetum mulier perfida credulum</l>
<l>falsis inpulerit criminibus nimis</l>
<l>casto Bellerophontae</l>
<l>maturare necem, refert;</l></lg>
<lg org="uniform" sample="complete"><l>narrat paene datum Pelea Tartaro,</l>
<l>Magnessam Hippolyten dum fugit abstinens,</l>
<l>et peccare docentis</l>
<l>fallax historias movet.</l></lg>
<lg org="uniform" sample="complete"><l>frustra: nam scopulis surdior Icari</l>
<l>voces audit adhuc integer. at tibi</l>
<l>ne vicinus Enipeus</l>
<l>plus iusto placeat cave;</l></lg>
<lg org="uniform" sample="complete"><l>quamvis non alius flectere equum sciens</l>
<l>aeque conspicitur gramine Martio,</l>
<l>nec quisquam citus aeque</l>
<l>Tusco denatat alveo.</l></lg>
<lg org="uniform" sample="complete"><l>prima nocte domum claude neque in vias</l>
<l>sub cantu querulae despice tibiae</l>
<l>et te saepe vocanti</l>
<l>duram difficilis mane.</l></lg></div2>
<div2 type="Poem" n="8" met="Sapphic Strophe" org="uniform" sample="complete">
<lg org="uniform" sample="complete"><l>Martiis caelebs quid agam kalendis,</l>
<l>quid velint flores et acerra turis</l>
<l>plena miraris positusque carbo in</l>
<l>caespite vivo,</l></lg>
<lg org="uniform" sample="complete"><l>docte sermones utriusque linguae?</l>
<l>voveram dulcis epulas et album</l>
<l>Libero caprum prope funeratus</l>
<l>arboris ictu.</l></lg>
<lg org="uniform" sample="complete"><l>hic dies anno redeunte festus</l>
<l>corticem adstrictum pice dimovebit</l>
<l>amphorae fumum bibere institutae</l>
<l>consule Tullo.</l></lg>
<lg org="uniform" sample="complete"><l>sume, Maecenas, cyathos amici</l>
<l>sospitis centum et vigiles lucernas</l>
<l>perfer in lucem: procul omnis esto</l>
<l>clamor et ira.</l></lg>
<lg org="uniform" sample="complete"><l>mitte civilis super urbe curas:</l>
<l>occidit Daci Cotisonis agmen,</l>
<l>Medus infestus sibi luctuosis</l>
<l>dissidet armis,</l></lg>
<lg org="uniform" sample="complete"><l>servit Hispanae vetus hostis orae</l>
<l>Cantaber, sera domitus catena,</l>
<l>iam Scythae laxo meditantur arcu</l>
<l>cedere campis.</l></lg>
<lg org="uniform" sample="complete"><l>neglegens, ne qua populus laboret,</l>
<l>parce privatus nimium cavere et</l>
<l>dona praesentis cape laetus horae,</l>
<l>linque severa.</l></lg></div2>
<div2 type="Poem" n="9" met="Second Asclepiadean" org="uniform" sample="complete">
<lg org="uniform" sample="complete"><l>“Donec gratus eram tibi</l>
<l>nec quisquam potior bracchia candidae</l>
<l>cervici iuvenis dabat,</l>
<l>Persarum vigui rege beatior.”</l></lg>
<lg org="uniform" sample="complete"><l>“donec non alia magis</l>
<l>arsisti neque erat Lydia post Chloen,</l>
<l>multi Lydia nominis,</l>
<l>Romana vigui clarior Ilia.”</l></lg>
<lg org="uniform" sample="complete"><l>“me nunc Thressa Chloe regit,</l>
<l>dulcis docta modos et citharae sciens,</l>
<l>pro qua non metuam mori,</l>
<l>si parcent animae fata superstiti”</l></lg>
<lg org="uniform" sample="complete"><l>“me torret face mutua</l>
<l>Thurini Calais filius Ornyti,</l>
<l>pro quo bis patiar mori,</l>
<l>si parcent puero fata superstiti.”</l></lg>
<lg org="uniform" sample="complete"><l>“quid si prisca redit Venus</l>
<l>diductosque iugo cogit aeneo?</l>
<l>si flava excutitur Chloe</l>
<l>reiectaeque patet ianua Lydiae?”</l></lg>
<lg org="uniform" sample="complete"><l>“quamquam sidere pulchrior</l>
<l>ille est, tu levior cortice et inprobo</l>
<l>iracundior Hadria:</l>
<l>tecum vivere amem, tecum obeam lubens.”</l></lg></div2>
<div2 type="Poem" n="10" met="Third Asclepiadean" org="uniform" sample="complete">
<lg org="uniform" sample="complete"><l>Extremum Tanain si biberes, Lyce,</l>
<l>saevo nupta viro, me tamen asperas</l>
<l>porrectum ante foris obicere incolis</l>
<l>plorares Aquilonibus</l></lg>
<lg org="uniform" sample="complete"><l>audis, quo strepitu ianua, quo nemus</l>
<l>inter pulcra satum tecta remugiat</l>
<l>ventis et positas ut glaciet nives</l>
<l>puro numine Iuppiter?</l></lg>
<lg org="uniform" sample="complete"><l>ingratam Veneri pone superbiam,</l>
<l>ne currente retro funis eat rota:</l>
<l>non te Penelopen difficilem procis</l>
<l>Tyrrhenus genuit parens.</l></lg>
<lg org="uniform" sample="complete"><l>o quamvis neque te munera nec preces</l>
<l>nec tinctus viola pallor amantium</l>
<l>nec vir Pieria paelice saucius</l>
<l>curvat, supplicibus tuis</l></lg>
<lg org="uniform" sample="complete"><l>parcas, nec rigida mollior aesculo</l>
<l>nec Mauris animum mitior anguibus:</l>
<l>non hoc semper erit liminis aut aquae</l>
<l>caelestis patiens latus.</l></lg></div2>
<div2 type="Poem" n="11" met="Sapphic Strophe" org="uniform" sample="complete">
<lg org="uniform" sample="complete"><l>Mercuri, nam te docilis magistro</l>
<l>movit Amphion lapides canendo,</l>
<l>tuque testudo resonare septem</l>
<l>callida nervis,</l></lg>
<lg org="uniform" sample="complete"><l>nec loquax olim neque grata, nunc et</l>
<l>divitum mensis et amica templis,</l>
<l>dic modos, Lyde quibus obstinatas</l>
<l>adplicet auris,</l></lg>
<lg org="uniform" sample="complete"><l>quae velut latis equa trima campis</l>
<l>ludit exsultim metuitque tangi</l>
<l>nuptiarum expers et adhuc protervo</l>
<l>cruda marito.</l></lg>
<lg org="uniform" sample="complete"><l>tu potes tigris comitesque silvas</l>
<l>ducere et rivos celeres morari;</l>
<l>cessit immanis tibi blandienti</l>
<l>ianitor aulae</l></lg>
<lg org="uniform" sample="complete"><l>Cerberus, quamvis furiale centum</l>
<l>muniant angues caput eius atque</l>
<l>spiritus taeter saniesque manet</l>
<l>ore trilingui;</l></lg>
<lg org="uniform" sample="complete"><l>quin et Ixion Tityosque voltu</l>
<l>risit invito, stetit urna paulum</l>
<l>sicca, dum grato Danai puellas</l>
<l>carmine mulces.</l></lg>
<lg org="uniform" sample="complete"><l>audiat Lyde scelus atque notas</l>
<l>virginum poenas et inane lymphae</l>
<l>dolium fundo pereuntis imo</l>
<l>seraque fata,</l></lg>
<lg org="uniform" sample="complete"><l>quae manent culpas etiam sub Orco.</l>
<l>inpiae, (nam quid potuere maius?)</l>
<l>inpiae sponsos potuere duro</l>
<l>perdere ferro.</l></lg>
<lg org="uniform" sample="complete"><l> una de multis face nuptiali</l>
<l>digna periurum fuit in parentem</l>
<l>splendide mendax et in omne virgo</l>
<l>nobilis aevum,</l></lg>
<lg org="uniform" sample="complete"><l>“surge” quae dixit iuveni marito,</l>
<l>“surge, ne longus tibi somnus unde</l>
<l>non times detur; socerum et scelestas</l>
<l>falle sorores,</l></lg>
<lg org="uniform" sample="complete"><l> quae velut nactae vitulos leaenae</l>
<l>singulos eheu lacerant: ego illis</l>
<l>mollior nec te feriam neque intra</l>
<l>claustra tenebo.</l></lg>
<lg org="uniform" sample="complete"><l>me pater saevis oneret catenis,</l>
<l>quod viro clemens misero peperci,</l>
<l>me vel extremos Numidarum in agros</l>
<l>classe releget:</l></lg>
<lg org="uniform" sample="complete"><l>i pedes quo te rapiunt et aurae,</l>
<l>dum favet nox et Venus, i secundo</l>
<l>omine et nostri memorem sepulcro</l>
<l>scalpe querelam.”</l></lg></div2>
<div2 type="Poem" n="12" met="Ten Ionici a minore" org="uniform" sample="complete">
<lg org="uniform" sample="complete"><l>Miserarum est neque amori dare ludum neque dulci</l>
<l>mala vino lavere, aut exanimari metuentis</l>
<l>patruae verbera linguae.</l></lg>
<lg org="uniform" sample="complete"><l>tibi qualum Cythereae puer ales, tibi telas</l>
<l>operosaeque Minervae studium aufert, Neobule,</l>
<l>Liparaei nitor Hebri,</l></lg>
<lg org="uniform" sample="complete"><l>simul unctos Tiberinis umeros lavit in undis,</l>
<l>eques ipso melior Bellerophonte, neque pugno</l>
<l>neque segni pede victus,</l></lg>
<lg org="uniform" sample="complete"><l>catus idem per apertum fugientis agitato</l>
<l>grege cervos iaculari et celer arto latitantem</l>
<l>fruticeto excipere aprum.</l></lg></div2>
<div2 type="Poem" n="13" met="Fourth Asclepiadean" org="uniform" sample="complete">
<lg org="uniform" sample="complete"><l>O fons Bandusiae splendidior vitro,</l>
<l>dulci digne mero non sine floribus,</l>
<l>cras donaberis haedo,</l>
<l>cui frons turgida cornibus</l></lg>
<lg org="uniform" sample="complete"><l>primis et venerem et proelia destinat;</l>
<l>frustra: nam gelidos inficiet tibi</l>
<l>rubro sanguine rivos</l>
<l>lascivi suboles gregis.</l></lg>
<lg org="uniform" sample="complete"><l>te flagrantis atrox hora Caniculae</l>
<l>nescit tangere, tu frigus amabile</l>
<l>fessis vomere tauris</l>
<l>praebes et pecori vago.</l></lg>
<lg org="uniform" sample="complete"><l>fies nobilium tu quoque fontium</l>
<l>me dicente cavis inpositam ilicem</l>
<l>saxis, unde loquaces</l>
<l>lymphae desiliunt tuae.</l></lg></div2>
<div2 type="Poem" n="14" met="Sapphic Strophe" org="uniform" sample="complete">
<lg org="uniform" sample="complete"><l>Herculis ritu modo dictus, o plebs,</l>
<l>morte venalem petiisse laurum</l>
<l>Caesar Hispana repetit penatis</l>
<l>victor ab ora.</l></lg>
<lg org="uniform" sample="complete"><l>unico gaudens mulier marito</l>
<l>prodeat iustis operata sacris</l>
<l>et soror clari ducis et decorae</l>
<l>supplice vitta</l></lg>
<lg org="uniform" sample="complete"><l>virginum matres iuvenumque nuper</l>
<l>sospitum; vos, o pueri et puellae</l>
<l>iam virum expertae, male nominatis</l>
<l>parcite verbis.</l></lg>
<lg org="uniform" sample="complete"><l>hic dies vere mihi festus atras</l>
<l>exiget curas ego nec tumultum</l>
<l>nec mori per vim metuam tenente</l>
<l>Caesare terras.</l></lg>
<lg org="uniform" sample="complete"><l>i pete unguentum, puer, et coronas</l>
<l>et cadum Marsi memorem duelli,</l>
<l>Spartacum siqua potuit vagantem</l>
<l>fallere testa.</l></lg>
<lg org="uniform" sample="complete"><l>dic et argutae properet Neaerae</l>
<l>murreum nodo cohibere crinem;</l>
<l>si per invisum mora ianitorem</l>
<l>fiet, abito.</l></lg>
<lg org="uniform" sample="complete"><l>lenit albescens animos capillus</l>
<l>litium et rixae cupidos protervae;</l>
<l>non ego hoc ferrem calidus iuventa</l>
<l>consule Planco.</l></lg></div2>
<div2 type="Poem" n="15" met="Second Asclepiadean" org="uniform" sample="complete">
<lg org="uniform" sample="complete"><l>Uxor pauperis Ibyci,</l>
<l>tandem nequitiae fige modum tuae</l>
<l>famosisque laboribus;</l>
<l>maturo propior desine funeri</l></lg>
<lg org="uniform" sample="complete"><l>inter ludere virgines</l>
<l>et stellis nebulam spargere candidis.</l>
<l>non, siquid Pholoen, satis</l>
<l>et te, Chlori, decet: filia rectius</l></lg>
<lg org="uniform" sample="complete"><l>expugnat iuvenum domos,</l>
<l>pulso Thyias uti concita tympano.</l>
<l>illam cogit amor Nothi</l>
<l>lascivae similem ludere capreae,</l></lg>
<lg org="uniform" sample="complete"><l>te lanae prope nobilem</l>
<l>tonsae Luceriam, non citharae decent</l>
<l>nec flos purpureus rosae</l>
<l>nec poti, vetulam, faece tenus cadi.</l></lg></div2>
<div2 type="Poem" n="16" met="Third Asclepiadean" org="uniform" sample="complete">
<lg org="uniform" sample="complete"><l>Inclusam Danaen turris aenea</l>
<l>robustaeque fores et vigilum canum</l>
<l>tristes excubiae munierant satis</l>
<l>nocturnis ab adulteris,</l></lg>
<lg org="uniform" sample="complete"><l>si non Acrisium virginis abditae</l>
<l>custodem pavidum Iuppiter et Venus</l>
<l>risissent: fore enim tutum iter et patens</l>
<l>converso in pretium deo.</l></lg>
<lg org="uniform" sample="complete"><l>aurum per medios ire satellites</l>
<l>et perrumpere amat saxa potentius</l>
<l>ictu fulmineo: concidit auguris</l>
<l>Argivi domus ob lucrum</l></lg>
<lg org="uniform" sample="complete"><l>demersa exitio; diffidit urbium</l>
<l>portas vir Macedo et subruit aemulos</l>
<l>reges muneribus; munera navium</l>
<l>saevos inlaqueant duces.</l></lg>
<lg org="uniform" sample="complete"><l>crescentem sequitur cura pecuniam</l>
<l>maiorumque fames.  iure perhorrui</l>
<l>late conspicuum tollere verticem,</l>
<l>Maecenas, equitum decus.</l></lg>
<lg org="uniform" sample="complete"><l>quanto quisque sibi plura negaverit,</l>
<l>ab dis plura feret nil cupientium</l>
<l>nudus castra peto et transfuga divitum</l>
<l>partis linquere gestio,</l></lg>
<lg org="uniform" sample="complete"><l>contemptae dominus splendidior rei,</l>
<l>quam si quidquid arat inpiger Apulus</l>
<l>occultare meis dicerer horreis,</l>
<l>magnas inter opes inops.</l></lg>
<lg org="uniform" sample="complete"><l>purae rivos aquae silvaque iugerum</l>
<l>paucorum et segetis certa fides meae</l>
<l>fulgentem imperio fertilis Africae</l>
<l>fallit sorte beatior.</l></lg>
<lg org="uniform" sample="complete"><l>quamquam nec Calabrae mella ferunt apes</l>
<l>nec Laestrygonia Bacchus in amphora</l>
<l>languescit mihi nec pinguia Gallicis</l>
<l>crescunt vellera pascuis:</l></lg>
<lg org="uniform" sample="complete"><l>inportuna tamen pauperies abest</l>
<l>nec, si plura velim, tu dare deneges.</l>
<l>contracto melius parva cupidine</l>
<l>vectigalia porrigam</l></lg>
<lg org="uniform" sample="complete"><l>quam si Mygdoniis regnum Alyattei</l>
<l>campis continuem. multa petentibus</l>
<l>desunt multa: bene est cui deus obtulit</l>
<l>parca quod satis est manu.</l></lg></div2>
<div2 type="Poem" n="17" met="Alcaic Strophe" org="uniform" sample="complete">
<lg org="uniform" sample="complete"><l>Aeli vetusto nobilis ab Lamo,</l>
<l>quando et priores hinc Lamias ferunt</l>
<l>denominatos et nepotum</l>
<l>per memores genus omne fastos,</l></lg>
<lg org="uniform" sample="complete"><l>auctore ab illo ducis originem,</l>
<l>qui Formiarum moenia dicitur</l>
<l>princeps et innantem Maricae</l>
<l>litoribus tenuisse Lirim,</l></lg>
<lg org="uniform" sample="complete"><l>late tyrannus:— cras foliis nemus</l>
<l>multis et alga litus inutili</l>
<l>demissa tempestas ab Euro</l>
<l>sternet, aquae nisi fallit augur</l></lg>
<lg org="uniform" sample="complete"><l>annosa cornix. dum potes, aridum</l>
<l>conpone lignum: cras genium mero</l>
<l>curabis et porco bimenstri</l>
<l>cum famulis operum solutis.</l></lg></div2>
<div2 type="Poem" n="18" met="Sapphic Strophe" org="uniform" sample="complete">
<lg org="uniform" sample="complete"><l>Faune, Nympharum fugientum amator,</l>
<l>per meos finis et aprica rura</l>
<l>lenis incedas abeasque parvis</l>
<l>aequus alumnis,</l></lg>
<lg org="uniform" sample="complete"><l>si tener pleno cadit haedus anno</l>
<l>larga nec desunt Veneris sodali</l>
<l>vina craterae, vetus ara multo</l>
<l>fumat odore.</l></lg>
<lg org="uniform" sample="complete"><l>ludit herboso pecus omne campo</l>
<l>cum tibi nonae redeunt Decembres,</l>
<l>festus in pratis vacat otioso</l>
<l>cum bove pagus,</l></lg>
<lg org="uniform" sample="complete"><l>inter audacis lupus errat agnos,</l>
<l>spargit agrestis tibi silva frondes,</l>
<l>gaudet invisam pepulisse fossor</l>
<l>ter pede terram.</l></lg></div2>
<div2 type="Poem" n="19" met="Second Asclepiadean" org="uniform" sample="complete">
<lg org="uniform" sample="complete"><l>Quantum distet ab Inacho</l>
<l>Codrus pro patria non timidus mori</l>
<l>narras et genus Aeaci</l>
<l>et pugnata sacro bella sub Ilio:</l></lg>
<lg org="uniform" sample="complete"><l>quo Chium pretio cadum</l>
<l>mercemur, quis aquam temperet ignibus,</l>
<l>quo praebente domum et quota</l>
<l>Paelignis caream frigoribus, taces.</l></lg>
<lg org="uniform" sample="complete"><l>da lunae propere novae,</l>
<l>da noctis mediae, da, puer, auguris</l>
<l>Murenae: tribus aut novem</l>
<l>miscentur cyathis pocula commodis.</l></lg>
<lg org="uniform" sample="complete"><l>qui Musas amat imparis,</l>
<l>ternos ter cyathos attonitus petet</l>
<l>vates; tris prohibet supra</l>
<l>rixarum metuens tangere Gratia</l></lg>
<lg org="uniform" sample="complete"><l>nudis iuncta sororibus.</l>
<l>insanire iuvat: cur Berecyntiae</l>
<l>cessant flamina tibiae?</l>
<l>cur pendet tacita fistula cum lyra?</l></lg>
<lg org="uniform" sample="complete"><l>parcentis ego dexteras</l>
<l>odi: sparge rosas, audiat invidus</l>
<l>dementem strepitum Lycus</l>
<l>et vicina seni non habilis Lyco.</l></lg>
<lg org="uniform" sample="complete"><l>spissa te nitidum coma,</l>
<l>puro te similem, Telephe, Vespero</l>
<l>tempestiva petit Rhode;</l>
<l>me lentus Glycerae torret amor meae.</l></lg></div2>
<div2 type="Poem" n="20" met="Sapphic Strophe" org="uniform" sample="complete">
<lg org="uniform" sample="complete"><l>Non vides, quanto moveas periclo,</l>
<l>Pyrrhe, Gaetulae catulos leaenae?</l>
<l>dura post paulo fugies inaudax</l>
<l>proelia raptor,</l></lg>
<lg org="uniform" sample="complete"><l>cum per obstantis iuvenum catervas</l>
<l>ibit insignem repetens Nearchum:</l>
<l>grande certamen, tibi praeda cedat,</l>
<l>maior an illa.</l></lg>
<lg org="uniform" sample="complete"><l>interim, dum tu celeres sagittas</l>
<l>promis, haec dentis acuit timendos,</l>
<l>arbiter pugnae posuisse nudo</l>
<l>sub pede palmam</l></lg>
<lg org="uniform" sample="complete"><l>fertur et leni recreare vento</l>
<l>sparsum odoratis umerum capillis,</l>
<l>qualis aut Nireus fuit aut aquosa</l>
<l>raptus ab Ida.</l></lg></div2>
<div2 type="Poem" n="21" met="Alcaic Strophe" org="uniform" sample="complete">
<lg org="uniform" sample="complete"><l>O nata mecum consule Manlio,</l>
<l>seu tu querellas sive geris iocos</l>
<l>seu rixam et insanos amores</l>
<l>seu facilem, pia testa, somnum,</l></lg>
<lg org="uniform" sample="complete"><l>quocumque lectum nomine Massicum</l>
<l>servas, moveri digna bono die,</l>
<l>descende Corvino iubente</l>
<l>promere languidiora vina.</l></lg>
<lg org="uniform" sample="complete"><l>non ille, quamquam Socraticis madet</l>
<l>sermonibus, te neglegit horridus:</l>
<l>narratur et prisci Catonis</l>
<l>saepe mero caluisse virtus.</l></lg>
<lg org="uniform" sample="complete"><l>tu lene tormentum ingenio admoves</l>
<l>plerumque duro, tu sapientium</l>
<l>curas et arcanum iocoso</l>
<l>consilium retegis Lyaeo,</l></lg>
<lg org="uniform" sample="complete"><l>tu spem reducis mentibus anxiis</l>
<l>virisque et addis cornua pauperi</l>
<l>post te neque iratos trementi</l>
<l>regum apices neque militum arma.</l></lg>
<lg org="uniform" sample="complete"><l>te Liber et si laeta aderit Venus</l>
<l>segnesque nodum solvere Gratiae</l>
<l>vivaeque producent lucernae,</l>
<l>dum rediens fugat astra Phoebus.</l></lg></div2>
<div2 type="Poem" n="22" met="Sapphic Strophe" org="uniform" sample="complete">
<lg org="uniform" sample="complete"><l>Montium custos nemorumque, virgo,</l>
<l>quae laborantis utero puellas</l>
<l>ter vocata audis adimisque leto,</l>
<l>diva triformis,</l></lg>
<lg org="uniform" sample="complete"><l>imminens villae tua pinus esto,</l>
<l>quam per exactos ego laetus annos</l>
<l>verris obliquum meditantis ictum</l>
<l>sanguine donem.</l></lg></div2>
<div2 type="Poem" n="23" met="Alcaic Strophe" org="uniform" sample="complete">
<lg org="uniform" sample="complete"><l>Caelo supinas si tuleris manus</l>
<l>nascente luna, rustica Phidyle,</l>
<l>si ture placaris et horna</l>
<l>fruge Laris avidaque porca:</l></lg>
<lg org="uniform" sample="complete"><l>nec pestilentem sentiet Africum</l>
<l>fecunda vitis nec sterilem seges</l>
<l>robiginem aut dulces alumni</l>
<l>pomifero grave tempus anno.</l></lg>
<lg org="uniform" sample="complete"><l>nam quae nivali pascitur Algido</l>
<l>devota quercus inter et ilices</l>
<l>aut crescit Albanis in herbis</l>
<l>victima, pontificum securis</l></lg>
<lg org="uniform" sample="complete"><l>cervice tinguet: te nihil attinet</l>
<l>temptare multa caede bidentium</l>
<l>parvos coronantem marino</l>
<l>rore deos fragilique myrto.</l></lg>
<lg org="uniform" sample="complete"><l>inmunis aram si tetigit manus,</l>
<l>non sumptuosa blandior hostia,</l>
<l>mollivit aversos Penatis</l>
<l>farre pio et saliente mica.</l></lg></div2>
<div2 type="Poem" n="24" met="Second Asclepiadean" org="uniform" sample="complete">
<lg org="uniform" sample="complete"><l>Intactis opulentior</l>
<l>thesauris Arabum et divitis Indiae</l>
<l>caementis licet occupes</l>
<l>terrenum omne tuis et mare publicum:</l></lg>
<lg org="uniform" sample="complete"><l>si figit adamantinos</l>
<l>summis verticibus dira Necessitas</l>
<l>clavos, non animum metu,</l>
<l>non mortis laqueis expedies caput.</l></lg>
<lg org="uniform" sample="complete"><l>campestres melius Scythae,</l>
<l>quorum plaustra vagas rite trahunt domos</l>
<l>vivunt et rigidi Getae,</l>
<l>inmetata quibus iugera liberas</l></lg>
<lg org="uniform" sample="complete"><l>fruges et Cererem ferunt</l>
<l>nec cultura placet longior annua</l>
<l>defunctumque laboribus</l>
<l>aequali recreat sorte vicarius.</l></lg>
<lg org="uniform" sample="complete"><l>illic matre carentibus</l>
<l>privignis mulier temperat innocens</l>
<l>nec dotata regit virum</l>
<l>coniunx nec nitido fidit adultero;</l></lg>
<lg org="uniform" sample="complete"><l>dos est magna parentium</l>
<l>virtus et metuens alterius viri</l>
<l>certo foedere castitas,</l>
<l>et peccare nefas aut pretium est mori.</l></lg>
<lg org="uniform" sample="complete"><l>o quisquis volet inpias</l>
<l>caedis et rabiem tollere civicam,</l>
<l>si quaeret pater urbium</l>
<l>subscribi statuis, indomitam audeat</l></lg>
<lg org="uniform" sample="complete"><l>refrenare licentiam,</l>
<l>clarus postgenitis: quatenus, heu nefas</l>
<l>virtutem incolumem odimus,</l>
<l>sublatam ex oculis quaerimus invidi.</l></lg>
<lg org="uniform" sample="complete"><l>quid tristes querimoniae,</l>
<l>si non supplicio culpa reciditur,</l>
<l>quid leges sine moribus</l>
<l>vanae proficiunt, si neque fervidis</l></lg>
<lg org="uniform" sample="complete"><l>pars inclusa caloribus</l>
<l>mundi nec Boreae finitimum latus</l>
<l>durataeque solo nives</l>
<l>mercatorem abigunt, horrida callidi</l></lg>
<lg org="uniform" sample="complete"><l>vincunt aequora navitae,</l>
<l>magnum pauperies opprobrium iubet</l>
<l>quidvis et facere et pati</l>
<l>virtutisque viam deserit arduae?</l></lg>
<lg org="uniform" sample="complete"><l>vel nos in Capitolium,</l>
<l>quo clamor vocat et turba faventium,</l>
<l>vel nos in mare proximum</l>
<l>gemmas et lapides aurum et inutile,</l></lg>
<lg org="uniform" sample="complete"><l>summi materiem mali,</l>
<l>mittamus, scelerum si bene paenitet.</l>
<l>eradenda cupidinis</l>
<l>pravi sunt elementa et tenerae nimis</l></lg>
<lg org="uniform" sample="complete"><l>mentes asperioribus</l>
<l>formandae studiis. nescit equo rudis</l>
<l>haerere ingenuus puer</l>
<l>venarique timet, ludere doctior,</l></lg>
<lg org="uniform" sample="complete"><l>seu Graeco iubeas trocho</l>
<l>seu malis vetita legibus alea,</l>
<l>cum periura patris fides</l>
<l>consortem socium fallat et hospites</l></lg>
<lg org="uniform" sample="complete"><l>indignoque pecuniam</l>
<l>heredi properet. scilicet inprobae</l>
<l>crescunt divitiae, tamen</l>
<l>curtae nescio quid semper abest rei.</l></lg></div2>
<div2 type="Poem" n="25" met="Second Asclepiadean" org="uniform" sample="complete">
<lg org="uniform" sample="complete"><l>Quo me, Bacche, rapis tui</l>
<l>plenum? quae nemora aut quos agor in specus,</l>
<l>velox mente nova? quibus</l>
<l>antris egregii Caesaris audiar</l></lg>
<lg org="uniform" sample="complete"><l>aeternum meditans decus</l>
<l>stellis inserere et consilio Iovis?</l>
<l>dicam insigne, recens, adhuc</l>
<l>indictum ore alio. non secus in iugis</l></lg>
<lg org="uniform" sample="complete"><l>exsomnis stupet Euhias</l>
<l>Hebrum prospiciens et nive candidam</l>
<l>Thracen ac pede barbaro</l>
<l>lustratam Rhodopen, ut mihi devio</l></lg>
<lg org="uniform" sample="complete"><l>ripas et vacuum nemus</l>
<l>mirari libet. o Naiadum potens</l>
<l>Baccharumque valentium</l>
<l>proceras manibus vertere fraxinos,</l></lg>
<lg org="uniform" sample="complete"><l>nil parvum aut humili modo,</l>
<l>nil mortale loquar. dulce periculum est,</l>
<l>o Lenaee, sequi deum</l>
<l>cingentem viridi tempora pampino.</l></lg></div2>
<div2 type="Poem" n="26" met="Alcaic Strophe" org="uniform" sample="complete">
<lg org="uniform" sample="complete"><l>Vixi puellis nuper idoneus</l>
<l>et militavi non sine gloria;</l>
<l>nunc arma defunctumque bello</l>
<l>barbiton hic paries habebit,</l></lg>
<lg org="uniform" sample="complete"><l>laevum marinae qui Veneris latus</l>
<l>custodit. hic, hic ponite lucida</l>
<l>funalia et vectis et arcus</l>
<l>oppositis foribus minacis.</l></lg>
<lg org="uniform" sample="complete"><l>o quae beatam diva tenes Cyprum et</l>
<l>Memphin carentem Sithonia nive,</l>
<l>regina, sublimi flagello</l>
<l>tange Chloen semel arrogantem.</l></lg></div2>
<div2 type="Poem" n="27" met="Sapphic Strophe" org="uniform" sample="complete">
<lg org="uniform" sample="complete"><l>Inpios parrae recinentis omen</l>
<l>ducat et praegnans canis aut ab agro</l>
<l>rava decurrens lupa Lanuvino</l>
<l>fetaque volpes;</l></lg>
<lg org="uniform" sample="complete"><l>rumpat et serpens iter institutum,</l>
<l>si per obliquum similis sagittae</l>
<l>terruit mannos: ego cui timebo,</l>
<l>providus auspex,</l></lg>
<lg org="uniform" sample="complete"><l>antequam stantis repetat paludes</l>
<l>imbrium divina avis imminentium,</l>
<l>oscinem corvum prece suscitabo</l>
<l>solis ab ortu.</l></lg>
<lg org="uniform" sample="complete"><l>sis licet felix, ubicumque mavis,</l>
<l>et memor nostri, Galatea, vivas</l>
<l>teque nec laevos vetet ire picus</l>
<l>nec vaga cornix.</l></lg>
<lg org="uniform" sample="complete"><l>sed vides, quanto trepidet tumultu</l>
<l>pronus Orion. ego quid sit ater</l>
<l>Hadriae novi sinus et quid albus</l>
<l>peccet Iapyx.</l></lg>
<lg org="uniform" sample="complete"><l>hostium uxores puerique caecos</l>
<l>sentiant motus orientis Austri et</l>
<l>aequoris nigri fremitum et trementis</l>
<l>verbere ripas.</l></lg>
<lg org="uniform" sample="complete"><l>sic et Europe niveum doloso</l>
<l>credidit tauro latus et scatentem</l>
<l>beluis pontum mediasque fraudes</l>
<l>palluit audax.</l></lg>
<lg org="uniform" sample="complete"><l>nuper in pratis studiosa florum et</l>
<l>debitae Nymphis opifex coronae</l>
<l>nocte sublustri nihil astra praeter</l>
<l>vidit et undas.</l></lg>
<lg org="uniform" sample="complete"><l>quae simul centum tetigit potentem</l>
<l>oppidis Creten, “pater, o relictum</l>
<l>filiae nomen pietasque” dixit</l>
<l>“victa furore!</l></lg>
<lg org="uniform" sample="complete"><l>unde quo veni? levis una mors est</l>
<l>virginum culpae. vigilansne ploro</l>
<l>turpe conmissum an vitiis carentem</l>
<l>ludit imago</l></lg>
<lg org="uniform" sample="complete"><l>vana, quae porta fugiens eburna</l>
<l>somnium ducit? meliusne fluctus</l>
<l>ire per longos fuit an recentis</l>
<l>carpere flores?</l></lg>
<lg org="uniform" sample="complete"><l>siquis infamem mihi nunc iuvencum</l>
<l>dedat iratae, lacerare ferro et</l>
<l>frangere enitar modo multum amati</l>
<l>cornua monstri.</l></lg>
<lg org="uniform" sample="complete"><l>inpudens liqui patrios Penates,</l>
<l>inpudens Orcum moror. o deorum</l>
<l>siquis haec audis, utinam inter errem</l>
<l>nuda leones.</l></lg>
<lg org="uniform" sample="complete"><l>antequam turpis macies decentis</l>
<l>occupet malas teneraeque sucus</l>
<l>defluat praedae, speciosa quaero</l>
<l>pascere tigris</l></lg>
<lg org="uniform" sample="complete"><l>“vilis Europe” pater urget absens:</l>
<l>“quid mori cessas?  potes hac ab orno</l>
<l>pendulum zona bene te secuta</l>
<l>laedere collum.</l></lg>
<lg org="uniform" sample="complete"><l>sive te rupes et acuta leto</l>
<l>saxa delectant, age te procellae</l>
<l>crede veloci, nisi erile mavis</l>
<l>carpere pensum</l></lg>
<lg org="uniform" sample="complete"><l>regius sanguis dominaeque tradi</l>
<l>barbarae paelex.”” aderat querenti</l>
<l>perfidum ridens Venus et remisso</l>
<l>filius arcu.</l></lg>
<lg org="uniform" sample="complete"><l>mox ubi lusit satis, “abstineto”</l>
<l>dixit “irarum calidaeque rixae,</l>
<l>cum tibi invisus laceranda reddet</l>
<l>cornua taurus.</l></lg>
<lg org="uniform" sample="complete"><l>uxor invicti Iovis esse nescis.</l>
<l>mitte singultus, bene ferre magnam</l>
<l>disce fortunam; tua sectus orbis</l>
<l>nomina ducet.”</l></lg></div2>
<div2 type="Poem" n="28" met="Second Asclepiadean" org="uniform" sample="complete">
<lg org="uniform" sample="complete"><l>Festo quid potius die</l>
<l>Neptuni faciam? prome reconditum,</l>
<l>Lyde, strenua Caecubum,</l>
<l>munitaeque adhibe vim sapientiae.</l></lg>
<lg org="uniform" sample="complete"><l>inclinare meridiem</l>
<l>sentis et, veluti stet volucris dies,</l>
<l>parcis deripere horreo</l>
<l>cessantem Bibuli consulis amphoram.</l></lg>
<lg org="uniform" sample="complete"><l>nos cantabimus invicem</l>
<l>Neptunum et viridis Nereidum comas;</l>
<l>tu curva recines lyra</l>
<l>Latonam et celeris spicula Cynthiae;</l></lg>
<lg org="uniform" sample="complete"><l>summo carmine quae Cnidon</l>
<l>fulgentisque tenet Cycladas et Paphon</l>
<l>iunctis visit oloribus</l>
<l>dicetur, merita Nox quoque nenia.</l></lg></div2>
<div2 type="Poem" n="29" met="Alcaic Strophe" org="uniform" sample="complete">
<lg org="uniform" sample="complete"><l>Tyrrhena regum progenies, tibi</l>
<l>non ante verso lene merum cado</l>
<l>cum flore, Maecenas, rosarum et</l>
<l>pressa tuis balanus capillis</l></lg>
<lg org="uniform" sample="complete"><l>iamdudum apud me est: eripe te morae</l>
<l>ne semper udum Tibur et Aefulae</l>
<l>declive contempleris arvum et</l>
<l>Telegoni iuga parricidae.</l></lg>
<lg org="uniform" sample="complete"><l>fastidiosam desere copiam et</l>
<l>molem propinquam nubibus arduis,</l>
<l>omitte mirari beatae</l>
<l>fumum et opes strepitumque Romae.</l></lg>
<lg org="uniform" sample="complete"><l>plerumque gratae divitibus vices</l>
<l>mundaeque parvo sub lare pauperum</l>
<l>cenae sine aulaeis et ostro</l>
<l>sollicitam explicuere frontem.</l></lg>
<lg org="uniform" sample="complete"><l>Iam clarus occultum Andromedae pater</l>
<l>ostendit ignem, iam Procyon furit</l>
<l>et stella vesani Leonis,</l>
<l>sole dies referente siccos;</l></lg>
<lg org="uniform" sample="complete"><l>iam pastor umbras cum grege languido</l>
<l>rivumque fessus quaerit et horidi</l>
<l>dumeta Silvani, caretque</l>
<l>ripa vagis taciturna ventis.</l></lg>
<lg org="uniform" sample="complete"><l>tu civitatem quis deceat status</l>
<l>curas et urbi sollicitus times</l>
<l>quid Seres et regnata Cyro</l>
<l>Bactra parent Tanaisque discors.</l></lg>
<lg org="uniform" sample="complete"><l>prudens futuri temporis exitum</l>
<l>caliginosa nocte premit deus</l>
<l>ridetque, si mortalis ultra</l>
<l>fas trepidat. quod adest memento</l></lg>
<lg org="uniform" sample="complete"><l>conponere aequos; cetera fluminis</l>
<l>ritu feruntur, nunc medio alveo</l>
<l>cum pace delabentis Etruscum</l>
<l>in mare, nunc lapides adesos</l></lg>
<lg org="uniform" sample="complete"><l>stirpisque raptas et pecus et domos</l>
<l>volventis una, non sine montium</l>
<l>clamore vicinaeque silvae,</l>
<l>cum fera diluvies quietos</l></lg>
<lg org="uniform" sample="complete"><l>inritat amnis. ille potens sui</l>
<l>laetusque deget cui licet in diem</l>
<l>dixisse “vixi: cras vel atra</l>
<l>nube polum pater occupato</l></lg>
<lg org="uniform" sample="complete"><l>vel sole puro; non tamen inritum</l>
<l>quodcumque retro est efficiet neque</l>
<l>diffinget infectumque reddet</l>
<l>quod fugiens semel hora vexit.”</l></lg>
<lg org="uniform" sample="complete"><l>Fortuna saevo laeta negotio et</l>
<l>ludum insolentem ludere pertinax</l>
<l>transmutat incertos honores,</l>
<l>nunc mihi nunc alii benigna.</l></lg>
<lg org="uniform" sample="complete"><l>laudo manentem; si celeres quatit</l>
<l>pennas, resigno quae dedit et mea</l>
<l>virtute me involvo probamque</l>
<l>pauperiem sine dote quaero.</l></lg>
<lg org="uniform" sample="complete"><l>non est meum, si mugiat Africis</l>
<l>malus procellis, ad miseras preces</l>
<l>decurrere et votis pacisci</l>
<l>ne Cypriae Tyriaeque merces</l></lg>
<lg org="uniform" sample="complete"><l>addant avaro divitias mari:</l>
<l>tunc me biremis praesidio scaphae</l>
<l>tutum per Aegaeos tumultus</l>
<l>aura feret geminusque Pollux.</l></lg></div2>
<div2 type="Poem" n="30" met="First Asclepiadean" org="uniform" sample="complete">
<l>Exegi monumentum aere perennius</l>
<l>regalique situ pyramidum altius,</l>
<l>quod non imber edax, non aquilo impotens</l>
<l>possit diruere aut innumerabilis</l>
<l>annorum series et fuga temporum.</l>
<l>non omnis moriar multaque pars mei</l>
<l>vitabit Libitinam; usque ego postera</l>
<l>crescam laude recens, dum Capitolium</l>
<l>scandet cum tacita virgine pontifex.</l>
<l>dicar, qua violens obstrepit Aufidus</l>
<l>et qua pauper aquae Daunus agrestium</l>
<l>regnavit populorum, ex humili potens,</l>
<l>princeps Aeolium carmen ad Italos</l>
<l>deduxisse modos. sume superbiam</l>
<l>quaesitam meritis et mihi Delphica</l>
<l>lauro cinge volens, Melpomene, comam.</l></div2></div1></body></text></TEI.2>
